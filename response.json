[
  {
    "link": "https://bistrolubie.pl/jak-zrobic-tradycyjny-miodownik-wedlug-starego-przepisu-porady",
    "title": "Jak zrobić tradycyjny miodownik według starego przepisu? Porady!",
    "category": "miodownik przepis,miodownik stary przepis",
    "date_published": "2024-07-04 10:00:00",
    "content": "Poznaj tajniki tworzenia idealnej, puszystej masy z mascarpone, dzięki której desery nabiora królewskiego smaku. Krok po kroku przeprowadzimy przez sekrety tego włoskiego przysmaku."
  },
  {
    "link": "https://bistrolubie.pl/metrowiec-przepis-na-ciasto-ktore-zawsze-sie-udaje",
    "title": "Bistro Lubię - Kulinarne inspiracje krok po kroku",
    "category": "kulinarne inspiracje, gotowanie, przepisy, smaki",
    "date_published": "",
    "content": "Zdrowe nawyki żywieniowe - jak wprowadzić je w życie?Elżbieta Głowacka"
  },
  {
    "link": "https://spidersweb.pl/2024/07/metamorfoza-w-centrum-warszawy.html",
    "title": "Imponująca metamorfoza w centrum Warszawy. Pokazali, jak odmieniać miasto",
    "category": "Architektura,warszawa",
    "date_published": "2024-07-04 18:01:17",
    "content": "Przestrzeń dla mieszkańców, a nie dla samochodów. Ulica w Warszawie zmieniła się nie do poznania.Zdjęcia pokazujące odświeżoną ul. Bracką pokazał na swoim facebookowym profilu Artur Kurasiński. Zanim przejdziemy to tego, co jest, warto zatrzymać się i przypomnieć to, co było:Wcześniej ulica służyła przede wszystkim za parking dla samochodów. Teraz rządzi zieleń – posadzono nowe drzewa i sporo małej roślinności. Nawet po fotografiach widać, że powstaje miejsce, po którym przyjemnie będzie się szło, szczególnie w ciepłe dni. Drzewa dadzą sporo potrzebnego cienia.Metamorfoza to efekt projektu Nowego Centrum WarszawyNowe Centrum Warszawy to projekt, który zmieni oblicze miasta. Do tej pory w Śródmieściu funkcjonowały tzw. wyspy aktywności, które chcemy połączyć w spójną, dobrze zaplanowaną całość. Wchodzimy w taki etap prac, w którym poszczególne elementy Nowego Centrum Warszawy zaczynają tworzyć jedną przestrzeń – urbanistyczną, estetyczną i funkcjonalną. Dzięki temu centrum stolicy staje się bardziej przyjazne i wygodne dla wszystkich użytkowników.Elementem metamorfozy jest m.in. przebudowa ul. Chmielnej na całym jej śródmiejskim odcinku oraz odchodzącego od niej fragmentu ulicy Brackiej – efekt widzimy już na zdjęciach. Na samej Chmielnej posadzonych zostanie 95 drzew, a na Brackiej – 38. Do tego dochodzi 9,5 tys. krzewów i 8,5 tys. bylin.Lokalizacja drzew została dobrana tak, aby nie przesłaniać istotnych elementów elewacji budynków oraz umożliwić funkcjonowanie ogródków gastronomicznych. Projektanci uwzględnili również zmiany klimatyczne w kontekście retencyjności zieleni miejskiej. Drzewa i krzewy na Chmielnej absorbować będą wodę opadową – opisywało miasto.Oddali ulice pieszym, rowerzystom i kierowcom. Miało być pięknie, jest prawo silniejszegoA co z samochodami? Te będą parkowały w podziemnych parkingu pod Placem Powstańców Warszawy. Dzięki temu sam plac przestanie być podporządkowany ruchowi samochodowemu i zostanie udostępniony pieszym i rowerzystom.Ruch zostanie znacznie uspokojony. Priorytetem stanie się komunikacja piesza, rowerowa oraz publiczna. W czterokondygnacyjnym parkingu podziemnym znajdzie się miejsce na 420 samochodów. Jedna trzecia z nich zostanie przeznaczona dla okolicznych mieszkańców.Widziałem świetny sposób na miejską zieleń. Znała go twoja babciaZdarza mi się narzekać na miejską zieleń i zadowalanie się bardzo prostymi, niewielkimi zmianami – \njakby kilka drzewek więcej i jedna ławka\n miały zmienić \ncały charakter otoczenia\n, sprawiając, że nagle wszyscy będą chcieli spędzać czas w wyremontowanym miejscu. W Warszawie widać większy plan i konsekwencje, co tworzy spójną całość. Ciekaw jestem końcowego efektu, ale zapowiada się to naprawdę nieźle.Zdjęcie główne: Andriy Blokhin / Shutterstock"
  },
  {
    "link": "https://spidersweb.pl/2024/07/kontrolery-na-steam-rosnie-popularnosc.html",
    "title": "Zdrada! Coraz więcej graczy PC zamienia myszkę na pada",
    "category": "Konsole do gier,Steam",
    "date_published": "2024-07-04 15:35:04",
    "content": "Komputerowi gracze coraz częściej grają na kontrolerach. Co prawda myszka i klawiatura to wciąż dominujące narzędzia podczas rozgrywki, ale na przestrzeni kilku lat osób grających na padzie przybyło aż trzykrotnie.Alarm! Alarm! Bijcie na alarm! Zdrada na pokładzie!\n W bastionie komputerowych graczy - platformie Steam - pojawia się coraz więcej konsolowych agentów, ze swoimi dziwacznymi wynalazkami do grania. Ci bezbożnicy zamieniają myszkę i klawiaturę na rzecz mniej precyzyjnych, mniej funkcjonalnych kontrolerów, a szeregi heretyków rosną w oczach!Z \nnowych danych na Steam\n wynika, że w ciągu kilku lat liczba użytkowników kontrolerów wzrosła aż trzykrotnie.Osoby regularnie grający na padzie wciąż stanowią zdecydowaną mniejszość. O ile jednak w 2018 r. było to zaledwie 5 proc. wszystkich użytkowników Steam, tak współcześnie liczba \ninnowierców\n wzrosła aż trzykrotnie, do 15 proc. Zwolenników myszek i klawiatur wciąż jest prawie 7-krotnie więcej, ale widzimy pewien trend: bezprzewodowy pad na PC to już nie egzotyka.Wiemy też, jaki kontroler jest najczęściej wybierany przez graczy na komputerach osobistych. Ci w ponad połowie przypadków sięgają po bezprzewodowe pady Microsoftu dla konsoli Xbox. Na drugim miejscu są kontrolery PlayStation, ale nie wiemy jaka ich część to DualShock 4, a jaka nowy i świetny DualSense.Skąd rosnąca popularność kontrolerów na Steam? Powodów jest kilka, każdy dobry.Warto zacząć od tego, że zarówno na poziomie Steam, jak i samego systemu Windows, wsparcie dla kontrolera jest dobrze wykonane. Odeszły czasy instalowania sterowników od firm-krzaków oraz kablowych połączeń. Współcześnie bezprzewodowe pady podłączamy przez adapter USB bądź Bluetooth i zazwyczaj to tyle, można grać. Steam dobrze radzi sobie z rozpoznawaniem popularnych modeli padów, co dodatkowo ułatwia konfigurację.Zwracam też uwagę na to, że w ostatnich latach na Steam ląduje coraz więcej gier tworzonych typowo pod kontroler. Mam tu na myśli np. \nświetne japońskie serie jak Yakuza\n, które dawniej omijały zachodnie rynki i komputery osobiste, a w które najlepiej gra się właśnie na padzie. Na Steam lądują też \ngry z obozu PlayStation i Xboksa\n, a także gry sportowe EA Sports - one również najlepiej smakują w zestawie z padem.Do tego dochodzi efekt generacyjny. Abstrahując na moment od globalnej inflacji, żyjemy w czasach łatwego dostępu do konsumenckiej elektroniki. Kilka generacji graczy wychowało się, posiadając zarówno PC, jak również jakąś konsolę, albo kilka. Takie osoby w naturalny sposób przyswoiły sobie korzystanie z pada, kopiując to doświadczenie podczas rozgrywki na PC.Na koniec warto pomnieć o rosnącej popularności handheldów ze Steam i/lub Windows. Urządzenia takie jak Steam Deck, \nLenovo Legion Go\n czy ASUS ROG Ally dokładają kolejne cegiełki do tych 15 proc. heretyków na Steam. Wśród nich jestem ja sam."
  },
  {
    "link": "https://www.chip.pl/2024/06/wtf-obalamy-mity-poprawnej-pozycji-przy-biurku",
    "title": "WTF! - obalamy mity poprawnej pozycji przy biurku",
    "category": "tech, wtf!",
    "date_published": "2024-06-29T16:58:42+02:00",
    "content": "Chyba każdy z nas ma w głowie to, jak mniej więcej powinna wyglądać poprawna pozycja podczas pracy przy komputerze. Ułożenie rąk, nóg, proste plecy, głowa do góry… To są istotne rzeczy, ale wbrew pozorom to nie one są najważniejsze i wcale nie musimy wkładać sobie kija od szczotki za plecy, bo niekoniecznie będzie to dobre rozwiązanie.Czytaj też: \nWTF! – wstajesz od biurka zmęczony? Wiemy dlaczego tak się dziejeMiędzy innymi o tym rozmawiamy w drugiej części materiału z ekspertem Patrykiem Wąsowskim z \nWarszawskich Kręgów\n. Dowiecie się z niego też o tym, jak prawidłowo ustawić miejsce pracy, a takę skąd w mieszkaniu Konrada wzięło się krzesło… weselne. Poruszymy też tematy ergonomicznych akcesoriów komputerowych. Czy one w ogóle mają sens?Koniecznie dajcie znać w komentarzu pod filmem, w jakiej pozycji najczęściej zdarza Wam się pracować i jakie znacie sztuczki na zmniejszenie zmęczenia podczas wielogodzinnej sesji przy biurku. Subskrypcje są oczywiście bardzo mile widziane. "
  },
  {
    "link": "https://www.chip.pl/2024/07/sony-xperia-1-vi-test-recenzja-opinia",
    "title": "Sony Xperia 1 VI – może czas już na większe zmiany, a nie kolejną ewolucję?",
    "category": "smartfony, testy",
    "date_published": "2024-07-03T16:00:00+02:00",
    "content": "Sony Xperia 1 VI – specyfikacjaXperia 1 VI – małymi kroczkami naprzód, czyli ewolucja według SonyTelefon dotarł do mnie w tradycyjnej już dla Sony \nwytłoczce po jajkach\n tekturowej paczce wykonanej z materiałów pochodzących z recyclingu. Może to niezbyt piękne, ale ekologiczne na pewno – Sony przy tym ogarnęło sam proces wytwarzania tych opakowań i oferują poziom zabezpieczenia zawartości nie gorszy niż tradycyjne pudełka. Jak przystało na flagowca, w opakowaniu jest smartfon, dokumentacja i nic więcej – nawet igły do tacki na SIM nie ma, gdyż w smartfonach Sony można ją wyjąć bez użycia dodatkowych narzędzi.Xperia 1 VI jest podobna do modelu zeszłorocznego – ale jedną różnicę widać na pierwszy rzut oka: ekran przybrał popularne proporcje 19,5:1 zamiast kinowych 21:9, a cała obudowa uległa skróceniu i lekkiemu poszerzeniu, przez co dużo lepiej leży w dłoni. Ekran ma wąskie ramki z boków oraz spore czoło i brodę – dzięki temu zostało tam dość miejsca na przednią kamerę i przetworniki audio.Ramka Xperii 1 VI jest metalowa, wykończona w podłużne karbowanie – do wyglądu trzeba się przyzwyczaić, ale daje świetny chwyt i jest bardzo odporna na zabrudzenia. Na dole znalazła się gumowa zaślepka z tacką na dwie karty nano-SIM (opcjonalnie jedną kartę nano-SIM i microSDXC), gniazdo USB-C i mikrofon. Drugi mikrofon znalazł się na górnej ramce, a trzeci na wyspie aparatów. Góra ramka kryje także coraz rzadszego gościa – złącze mini-jack audio 3,5 mm.Wyspa aparatów jest metalowa, wystaje dość niewiele i kryje 3 delikatnie zagłębione obiektywy oraz poza wspomnianym już mikrofonem, także diodę doświetlającą. Nadruk Zeiss T* sygnalizuje użycie wysokiej klasy powłok antyodblaskowych. Plecki wykonane zostały ze szkła Gorilla Glass Victus i są delikatnie chropowate – znów, dzięki temu dają świetny uchwyt i odporność na odciski palców, ale poważniejsze zabrudzenia mogą okazać się kłopotliwe w czyszczeniu.Wszystkie przyciski sterujące umieszczone zostały po prawej stronie. Na górze jednoczęściowy przycisk głośności, poniżej pojemnościowy przycisk wybudzenia, będący jednocześnie pojemnościowym skanerem linii papilarnych i – niemal na samym dole – przycisk wyzwalania migawki, działający identycznie jak w aparatach fotograficznych, zatem wykrywający częściowe (AF) i całkowite (migawka) wciśnięcie.Jakość wykonania Sony Xperia 1 VI jest znakomita i nie budzi najmniejszych zastrzeżeń. Telefon sprawia pancerne wrażenie, jest przy tym w miarę ładny, oczywiście, jeśli komuś się w ogóle podobają Xperie. Sony oferuje trzy warianty kolorystyczne, wszystkie bardzo (może nawet za bardzo) spokojne i bez fajerwerków. Do testów otrzymałem wersję khaki, najbardziej (hehehe) ekstrawagancką.WyświetlaczWyświetlacz w Sony Xperia 1 VI otrzymał nie tylko zmienione proporcje, ale także niższą rozdzielczość. Sony doszedł do słusznego, moim zdaniem, wniosku, że 4K na ekranie 6,5″ do niczego praktycznego się nie przydaje – wyświetlacz maksymalną rozdzielczość włącza i tak sporadycznie, w codziennych zadaniach używając niższej, a mimo znakomitej jakości takich rozwiązań mają one także minusy – koszt wyprodukowania takiego ekranu jest wyższy i co chyba jeszcze ważniejsze, zużywa on znacznie więcej energii podczas pracy.Tak więc Xperia 1 VI to pierwszy od dawna flagowiec Sony, który ma ekran 1080 × 2340 punktów, co daje ~396 ppi. Na tym koniec kompromisów – wyświetlacz wykonany został w technologii LTPO OLED i ma regulowane odświeżanie, od 1 Hz do 120 Hz. Obsługuje kolor 10-bitowy, HDR10, za jakość obrazu w trybie standardowym odpowiada znany z TV Bravia Engine z algorytmami AI poprawiającymi kontrast, kolory i ostrość, a w trybie twórcy za to samo odpowiada silnik CineAlta.Jakość obrazu jest bardzo dobra, choć w trybie standardowym punkt bieli zdecydowanie nie odpowiada wymaganiom sRGB i P3 – trzeba było go ręcznie ustawić na 6500K. W trybie twórcy korekta nie była wymagana. Xperia 1 VI nie bije z pewnością rekordów jasności, osiągając do 900 nit w trybie ręcznym i około 1300 nit przy ustawieniach automatycznych.Niestety nie wszystko w tej chwili jest idealnie – chociaż Xperia 1 VI jest na rynku już dłuższą chwilę, to poza YouTube popularne serwisy VOD nie obsługują HDR – dotyczy to z pewnością Netflixa, Amazon Prime Video, Maxa i Disney+. Oferowane maksimum w tej chwili to 1080p SDR. Nie mam wątpliwości, że sytuacja ulegnie zmianie w przyszłości, ale od premiery minęło 1,5 miesiąca i taka sytuacja w przypadku flagowca z najwyższej półki powinna być przez Sony już dawno ogarnięta.Zobacz też: \nGoogle Pixel 8 – czysty Android da się lubić (chip.pl)OprogramowanieSony Xperia 1 VI wystartowała oczywiście z Androidem 14 i interfejsem Xperia UI. W trakcie testów smartfon otrzymał aktualizację, w chwili, gdy to piszę, aktualizacje bezpieczeństwa datowane są na 1 czerwca 2024, a aktualizacja Google Play na 1 maja 2024 i są to najnowsze dostępne poprawki. Sony obiecuje 3 duże aktualizacje systemu i 4 lata aktualizacji bezpieczeństwa.Xperia UI zmienia bardzo niewiele, jeśli chodzi o wygląd w porównaniu z czystym systemem. Tu liczą się przede wszystkim dodatki – menedżer okien, który umożliwia podział ekranu między aplikacje lub otworzenie aplikacji w okienku, boczny sensor, czyli niewielkie pole, po którego przeciągnięciu otwiera się dostęp do podręcznego menu no i dodatkowe aplikacje. Gracze znajdą tu znany z wcześniejszych edycji pomocnik gracza, dzięki któremu można aktywować tryb H.S. – pozwalający na pominięcie ładowania podczas zasilania z USB-C i dzięki temu ograniczyć nagrzewanie, pozytywnie wpływając na wydajność, albo na wymuszenie szybszego odświeżania (także z dodatkową czarną klatką przy 240 Hz). Program „Monitor Zewnętrzny” z kolei pozwala na podłączenie aparatu fotograficznego i wykorzystanie go do rejestracji obrazu wprost na smartfonie lub strumieniowane na żywo do sieci. Aplikację Music Pro docenią muzycy, a miłośnicy prostego i szybkiego tworzenia materiałów video mają do swojej dyspozycji Kreator Video.Zabrakło natomiast dwóch programów kojarzonych z Xperią. Chodzi oczywiście o Photo Pro i Video Pro. Pierwsza została w większej części zintegrowana z aplikacją do obsługi aparatu fotograficznego, druga natomiast zniknęła zupełnie – z tego, co pamiętam, także ma w najbliższych miesiącach stać się częścią aplikacji aparatu, tworząc potężny kombajn do rejestracji i edycji obrazu.Wraz z systemem dostajemy też preinstalowaną grę „Call of Duty: Warzone Mobile” – moim zdaniem zupełnie zbędną, na szczęście można ją bez problemu usunąć.ŁącznośćSony Xperia 1 VI jest nowoczesnym smartfonem z 5G, LTE z agregacją pasm oraz układem Wi-Fi obsługującym Wi-Fi 6e, a docelowo po aktualizacji firmware także Wi-Fi 7. Testowa karta Orange Flex automatycznie aktywowała sieć 5G z VoLTE oraz VoWiFi. Jakość rozmów nie budzi zastrzeżeń. Testów wydajności 5G nie robiłem – zasięg pasma 3,6 GHz u mnie tylko bywa (najczęściej wieczorem i na balkonie). Wydajność sieci Wi-Fi była bardzo dobra. Mój główny router obsługuje wyłącznie standard Wi-Fi 6, połączenie z nim zestawiane było z prędkością teoretyczną 2401 Mbps. Rzeczywisty transfer wynosił 1,3-1,4 Gbps, co jest wynikiem zupełnie dobrym. Xperia 1 VI połączyła się także z siecią Wi-Fi 7 z agregacją pasm, ale korzystając tylko z pasma 6 GHz i rozpoznając ją jako Wi-Fi 6. Przed aktualizacją firmware nie ma zatem mowy o wykorzystaniu zalet tego typu połączeń.Do łączności z akcesoriami smartfon wyposażony został w Bluetooth 5.4 z LE Audio. nie zabrakło rzecz jasna NFC do płatności zbliżeniowych. Sony Xperia 1 VI ma też komplet systemów nawigacyjnych – A-GPS, A-GLONASS, Galileo, BeiDou i QZSS, które nie sprawiły żadnych problemów podczas nawigacji.Port USB-C pracuje w standardzie 3.2 z maksymalną prędkością 5 Gbps. Warto tu przypomnieć, że niezbędny jest odpowiedni kabel, by uzyskać odpowiednią wydajność – widoczne to było podczas prób transmisji obrazu z aparatu a6700 przez USB-C, który na przewodzie USB 2.0 pozwolił wyłącznie na użycie 720p25, wyższe parametry rezerwując właśnie dla połączeń USB 3.2.WydajnośćSpecyfikacja Xperii 1 VI plasuje ją w ścisłej czołówce smartfonów. Wyniki jednak nie zawsze są tak jednoznaczne i nawet w porównaniu z zeszłoroczną Xperią 5 V, wyposażoną w starszy SoC.Wydajność ogólnie rzecz biorąc, jest bardzo dobra, jeśli chodzi o CPU i znakomita, jeśli przyjrzymy się wynikom GPU. Xperia 1 VI natomiast wypadła przeciętnie w teście aplikacyjnym PCMark Work 3 i w syntetycznym Geekbench ML, mierzącym wydajność w zadaniach związanych z uczeniem maszynowym, przy czym najbardziej zadziwia fakt, że wynik GPU w tym teście jest niemal o połowę gorszy niż w zeszłorocznej \nXperii 5 V\n ze Snapdragonem 8 gen 2, a NNAPI o kilkanaście procent – przez litość nie wspomnę, jaką wydajność osiąga tu Neural Engine z trzyletniego(!) iPhone’a 13 Pro, bo to byłoby kopanie dziecka.Być może jest to wymuszone koniecznością utrzymania temperatury w ryzach – wyniki testów obciążeniowych są bardzo słabe, z wyjątkiem dość mało wymagającego Nomad Light (smartfon podczas tego testu jest ledwo letni), przy czym uwagę zwraca tu nie tylko spadek wydajności, ale i jak szybko następuje – już po pierwszym przebiegu. Najwyższa zarejestrowana za pomocą termometru lekarskiego temperatura obudowy wynosiła 44,8°C, obok wyspy aparatów. Sony zatem nie poprawiło znacząco chłodzenia, zamiast tego przycina wydajność.W testach pamięci flash Xperia 1 VI także wypadła dość przeciętnie i przede wszystkim wyraźnie gorzej niż Xperia 5 V. Czyżby Sony zostało zmuszone do oszczędzania na układach flash?DźwiękSony Xperia 1 VI to jeden z najlepiej grających smartfonów. Zestaw głośników stereo umieszczony został w szczelinach na krótkich krawędziach przedniego panelu, gra więc naturalnie, „do przodu” i nie ma żadnych problemów ze zrównoważeniem kanałów czy przesunięciem dźwięku. Brzmienie wspomaga Dolby ATMOS i DSEE Ultimate, w efekcie smartfon gra naprawdę przyzwoicie, głośno, ma przy tym całkiem solidny bas i wysokie tony. Po raz chyba pierwszy jestem skłonny uznać, że Xperia może być jednym z najlepiej grających smartfonów w ogóle. Jakby tego było mało, mamy pełnoprawne wyjście audio jack 3,5 mm, z porządnym sprawnym wzmacniaczem, zdolne do grania sygnału 24 bit 192 kHz – Xperia z Apple Music podpięta do wysokiej klasy słuchawek Beyerdynamic DT 700 Pro X zgrała jak naprawdę wysokiej klasy odtwarzacz muzyki.Także przy odsłuchu z użyciem bezprzewodowych słuchawek jest nieźle. Poza standardowymi kodekami SBC i AAC Xperia obsługuje LDAC, LC3 (używany przy połączeniach LE Audio) oraz aptX HD i aptX Ataptive. Jeśli czegoś tu brakuje, to chyba tylko LHDC 5 i kodeków bezstratnych.BiometriaJak we wszystkich Xperiach, ten akapit będzie krótki. Sony ignoruje bowiem zarówno rozpoznawanie twarzy, jak i podekranowe skanery papilarne różnych rodzajów. W efekcie do dyspozycji mamy bardzo tradycyjny, wygodnie umieszczony, pojemnościowy czytnik w przycisku wybudzania, który działa bardzo szybko, pewnie i przewidywalnie, tolerując nawet niezbyt niedokładne przyłożenie palca. ZasilanieSony Xperia 1 VI ma akumulator o typowej pojemności 5000 mAh. Smartfon niestety nie doczekał się wciąż naprawdę szybkiego ładowania – wszystko, co mamy to ładowanie Power Delivery z mocą do 30 W. Xperię 1 VI da się naładować od zera do 50% w nieco poniżej 30 minut, ale pełne ładowanie zajmie już około 80 minut.Sony podaje przy tym, że przy standardowym użytkowaniu po 3 latach akumulator będzie miał nie mniej niż 80% startowej pojemności. W ustawieniach można znaleźć rozbudowany mechanizm automatycznego adaptacyjnego ładowania, z możliwością przełączenia w tryb ręczny ze wskazanym przedziałem początku i końca okresu ładowania. Można także ograniczyć ładowanie, ustalając górną granicę na 90% lub 80% maksymalnej pojemności – takie rozwiązania stają się w smartfonach coraz bardziej popularne.A jak wygląda czas życia na baterii? Podczas benchmarków stan akumulatora spadał w oczach, ale w typowym użytkowaniu i przy mieszanym cyklu pracy SoT rzędu 8-10 godzin nie powinien dziwić. Co do zasady Xperię 1 VI ładowałem co dwa dni, a zdarzało się, że trafiała pod ładowarkę po trzech dniach mniej intensywnego używania.FotografiaSony Xperia 1 VI posiada trzy aparaty fotograficzne, z tego dwa można było zobaczyć już w zeszłym roku.– 48 Mpix, f/1.9, 24 mm (szerokokątny), 84°, 1/1.35”, 1,12 µm, Dual Pixel PDAF, OIS\n– 12 Mpix, f/2,2, 16 mm (utraszerokokątny), 123°, 1/2.5″, Dual Pixel PDAF\n– 12 Mpix, f/2.3-3.5, 85-170 mm zoom, 28°-15°, 1/3,5”, PDAF, OIS, makro 4 cm @120 mmGłówny aparat fotograficzny to dobrze już znany wieloaspektowy sensor Sony Exmor T IMX 888 o rozmiarze 1/1.35” i proporcjach 4:3,3, liczący 52 Mpix, z których po przykrojeniu obrazu do proporcji 4:3 pozostaje 48 Mpix efektywnych. Nadmiarowa przestrzeń sensora użyteczna jest przy stabilizacji wideo, zmniejszając niezbędny przy aktywnej stabilizacji programowej crop. Matryca współpracuje ze stabilizowanym obiektywem 24 mm o dość przeciętnej jasności f/1.9, a dzięki użyciu wycinka z matrycy można uzyskać zbliżenie ×2. Aparat wyposażony jest oczywiście w autofocus pracujący z detekcją fazy Dual Pixel PDAF.Drugim znanym dobrze aparatem jest jednostka ultraszerokokątna. Wykorzystuje matrycę Sony IMX 563 i obiektyw 16 mm o jasności f/2.2. Podobnie jak aparat główny ten także wyposażony został w autofocus Dual Pixel PDAF, lecz nie ma tu stabilizacji obrazu, pojawiła się jednak funkcja makro.Zmieniony został natomiast teleobiektyw. Już w zeszłym roku Xperia 1 doczekała się prawdziwego zoomu, lecz tegoroczny model ma obiektyw o znacznie powiększonym zakresie pracy – ekwiwalent ogniskowych wynosi 85-170 mm, a jasność zmienia się przy zmianie ogniskowej w zakresie od f/2.3 do f/3.5. Aparat wyposażony został w autofocus PDAF i optyczną stabilizację obrazu. Ciekawostką jest możliwość włączenia go w tryb makro, z wyłączonym AF i ogniskową ustawioną na sztywno na 120 mm.– 12 Mpix, f/2, 24 mm, 83°, 1/2.9, 1,22 µmPrzednia kamera to dość prosty aparat z matrycą 12 Mpix IMX 663 i obiektywem 24 mm f/2 bez autofocusu.Sporo zmian zaszło natomiast w oprogramowaniu. Sony Xperia 1 VI ma lepszy HDR i w końcu jest w stanie sensownie pokazać podgląd sceny z uwzględnieniem HDR jeszcze przed zrobieniem zdjęcia. Wielkie zmiany dotknęły też aplikację aparatu, która teraz wygląda w sposób zbliżony do tego, co można znaleźć w innych smartfonach z Androidem. Dla mniej zaawansowanego użytkownika jest to niewątpliwie zmiana na plus, program jest znacznie bardziej intuicyjny w użyciu i nie wymaga zmiany przyzwyczajeń. Zniknął jednak program Photo Pro, a zaawansowane opcje zostały zepchnięte w głębiny trybu Pro, gdzie dostęp do nich jest utrudniony. Ogólnie rzecz biorąc, rozumiem skąd zmiany, ale nie jestem nimi aż tak zachwycony, jak Sony.Godna szczególnego podkreślenia jest sprawność układu AF, który pełnymi garściami czerpie z nowych aparatów Sony Alpha wyposażonych w AI – Xperia 1 VI nie tylko sprawnie identyfikuje różnego typu cele, ale w trybie ciągłym jest w stanie się przykleić do śledzonego obiektu ze sprawnością, którą rzadko można zobaczyć w smartfonie. Co więcej, tak sprawne działanie nie jest ograniczone tylko do głównego aparatu.Jakość zdjęć dziennych jest zasadniczo bardzo dobra. Balans bieli jest wykrywany poprawnie i w większości przypadków zostaje zachowany przy przejściach między obiektywami – wyjątkiem najczęściej jest teleobiektyw, który ma na tyle wąski kąt widzenia, że trudno o zachowanie spójności. Dynamika zdjęć jest bardzo dobra, HDR wyjątkowo naturalny. Odwzorowanie kolorów jest charakterystyczne dla Xperii, zdjęcia nie mają podkręconego nasycenia, nie zauważyłem także żadnej przesady w wyostrzaniu.Zdjęcia z aparatu głównego i UWA mają bardzo przyzwoitą szczegółowość. W przypadku teleobiektywu sytuacja jest znacznie bardziej skomplikowana – na szerokim końcu pracuje naprawdę nieźle, ale wraz ze wzrostem ogniskowej i spadkiem jasności optyki pojawia się coraz większe zaszumienie, a efektem jego redukcji jest także spadek szczegółowości.Sony ewidentnie chciało osiągnąć zbyt wiele – mała (fizycznie) matryca i ciemny obiektyw mają oczywiste skutki w postaci znacznego spadku jakości zdjęć na długim końcu. Mimo to przy odpowiednio dużej ilości światła można osiągnąć dobre rezultaty, ale im światła mniej, tym efekt bardziej dyskusyjny. Widać też, że w gorszych warunkach długa ogniskowa bywa zbyt wielkim wyzwaniem dla układu stabilizacji i na części zdjęć widać nieostrość spowodowaną poruszeniem.Jak na smartfon, Sony Xperia 1 VI całkiem dobrze pracuje pod światło – owszem, widać spadek kontrastu, ale dość niewielki. Flary i ghosting oczywiście się pojawiają – w przypadku obiektywu ultraszerokokątnego i szerokokątnego są jednak nieźle kontrolowane. Gorzej wypada teleobiektyw, którego skomplikowana peryskopowa konstrukcja z wieloma ruchomymi elementami okazała się znacznie bardziej podatna na te artefakty, ale i tu jest całkiem nieźle.Sony Xperia 1 VI jako pierwsza z Xperii otrzymała pełnoprawny tryb nocny, aktywujący się automatycznie w momencie, gdy brakuje światła. Sony nie próbuje zamienić nocy w dzień i to jest ta dobra cecha trybu nocnego Xperii 1 VI, ale poza tym sukces jest, powiedzmy, umiarkowany. Póki światła jest w miarę dużo, to sobie radzi dobrze – nawet teleobiektyw jakoś pracuje. Jednak gdy światła jest mało… cóż, teleobiektywu lepiej w ogóle wtedy nie używać, zwłaszcza na długim końcu. Zdjęcia ultraszerokokątne i szerokokątne zrobione w takich warunkach wyglądają jeszcze w miarę, choć stopień zaszumienia w ciemnych partiach i artefakty okazały się przykrym zaskoczeniem, szczególnie w porównaniu ze znacznie tańszym \nPixelem 8,\n który potrafił w tych warunkach osiągnąć efekty o klasę lepsze i równie naturalne.Nie jestem fanem smartfonowych trybów portretowych. Trzeba jednak przyznać, że Xperia 1 VI radzi sobie naprawdę nieźle – co prawda w aplikacji trybu portretowego w ogóle nie znajdziemy (nazywa się „bokeh”), ale działa właśnie tak, jak tego można by oczekiwać. Da się go użyć z aparatem przednim, obiektywem szerokokątnym i z teleobiektywem. Symulowany bokeh jest całkiem naturalny, w przypadku zdjęć z teleobiektywu raczej uzupełnia naturalny efekt, niż go zastępuje. Odcięcie jest wiarygodne, oprogramowanie radzi sobie z włosami i zwierzęcym futerkiem, a wygląd symulowanych krążków pozaogniskowych uwzględnia, jak się zdaje, zmiany w pracy obiektywu przy brzegu kadru. Wciąż wolę pracę aparatu i prawdziwej portretówki, ale Xperia 1 VI wyróżnia się tu nawet pośród flagowców.Sony Xperia 1 VI po raz pierwszy otrzymała także możliwość wykonywania zdjęć makro. Wykorzystywany jest do tego teleobiektyw, który jest w stanie po ustawieniu na ogniskową 120 mm ogniskować się (ręcznie) w odległości około 4 cm od aparatu. Efekty pracy widać powyżej – są znakomite. Xperia ma także automatyczny tryb zbliżenia, który załącza się automatycznie, gdy obiekt jest zbyt blisko, by łapał go AF głównego aparatu, ale ani poziom powiększenia, ani jakość zdjęć nie zbliżają się do tego, co widać powyżej.Xperia 1 VI ma też tryb 48 Mpix, działający oczywiście tylko dla głównego aparatu. Zwykle jego użycie nie ma uzasadnienia jakościowego, ale nie tym razem – zdjęcia wyglądają naprawdę dobrze, są szczegółowe i naturalne. Oczywiście musi być do tego odpowiednio dużo światła, gdy go brakuje lepiej poprzestać na standardowym trybie.Xperia 1 VI potrafi też wykonywać zdjęcia RAW. W przypadku głównego aparatu wstępnie przetworzone przez łączenie pikseli (pliki mają 12 Mpix rozdzielczości), ale to tyle. W przypadku teleobiektywu nie widzę większego sensu ich użycia, sens ma moim zdaniem korzystanie tylko z plików z głównego aparatu, a i to raczej tylko wtedy, gdy wiemy, że wymagana będzie korekcja balansu bieli.Jeśli chodzi o możliwości wideo, Xperia 1 VI jest zdolna do rejestracji obrazu z rozdzielczością 4K aż do 120 fps, z użyciem HDR lub bez i to dla wszystkich ogniskowych. Co prawda nie działa wtedy stabilizacja, która dostępna staje się dla 60 fps i niższych prędkości. Po obniżeniu klatkażu do 30 fps dostępna jest również stabilizacja wysokiej jakości, która jest w stanie sensownie działać także podczas intensywnego ruchu kamery. Jako że niezbyt znam się na filmowaniu, zachęcam jednak do sprawdzenia recenzji video w innych miejscach. PodsumowanieSony kontynuuje ewolucję swojego flagowca. Xperia 1 VI jest smartfonem udanym, ale mimo innowacji w konstrukcji aparatu fotograficznego nie sposób nie odnieść wrażenia, że producent coraz bardziej nie nadąża za resztą świata. Xperia 1 VI jest do bólu poprawna, to świetnie wykonany telefon, z bardzo dobrym ekranem, rewelacyjnym dźwiękiem i dużą wydajnością. Nie grzeje się jak dawniejsze odsłony (kosztem wydajności – throttling jest naprawdę wyraźny), bardzo długo pracuje na baterii, aparat ma świetny AF, nauczył się trybu nocnego i doskonałego makro, a jakość zdjęć jest zachęcająca. Zalet jest wiele, wad mało. A jednak…A jednak jestem pewien, że Xperia 1 VI znów skusi tylko swoich zagorzałych fanów. Brak tu „efektu wow”, który powodowałby, że zobaczę go w salonie sprzedaży, krzyknę „zamknij się i bierz pieniądze” i wyłożę kasę na stół. Może Sony zbyt uwierzyło w swój projekt i ewolucja jest zbyt wolna? Xperia 1 VI jest bardzo dobrym smartfonem, ale w tej obudowie khaki ma powabu tyle, co Volkswagen Polo postawiony obok nowiutkiej Carrery 911. A szkoda.Zobacz też: \nTest realme GT 6 – świetny smartfon, tylko dlaczego realme w niego nie wierzy? (chip.pl)"
  },
  {
    "link": "https://newonce.net/artykul/chief-keef-a-sprawa-polska-opowiadaja-benito-gicik-crank-all",
    "title": "Chief Keef a sprawa polska. Opowiadają: Benito, Gicik, CRANK ALL | newonce",
    "category": "zagraniczny rap, Chief Keef, tekst open",
    "date_published": "2024-06-10 10:11:00",
    "content": "Co mogę powiedzieć? Chief Keef - król! Wiadomo - ulubiony raper twojego ulubionego rapera\n - mówi CRANK ALL. A my uargumentujemy tę tezę. Przypominamy – Sosa \nzagra \nw lipcu CLOUT Festivalu w Warszawie.Artykuł pierwotnie ukazał się w kwietniu 2024 rokuNie lubię tego gówna tak jak Chief Keef / No tomorrow – nie ma jutra tak jak Chief Keef / Nawet kiedy czasem polecę sobie trzy dni / Mam kontrolę i nie potrzebuję wszywki\n – nawija CRANK ALL na singlowym \nGREENSCREENIE\n promującym jego najnowszy krążek \nPHONKER+\n. Follow-upy do dwóch numerów z płyty \nFinally Rich\n pojawiły się zresztą w tej czwórce nie bez kozery. \nTo przełomowe, influentne gówno, legendarny thang, no skip album i to, że on odjebał taka akcyjkę w wieku 16-17 lat, to jest ewenement historyczny – \nmówi krakowski reżyser kina akcji, znany z cyklu mixtejpów \nAmericano / Africano\n i albumu \nM O V I E\n. Wydany u schyłku 2012 roku debiutancki longplay Chief Keefa jest przecież żelaznym rapowym klasykiem XXI wieku i jednym z najważniejszych wydawnictw fonograficznych minionego ćwierćwiecza.Kiedy 90'sowi ortodoksi musieli otworzyć bańkiDługo miałem problem z tym nowym rapem… –\n zawieszając na moment głos mówi Gicik A’mane, znany wcześniej jako Foster, współtwórca pierwszych składów JWP i Hewry, autor solowego \nTrafisz do nieba\n i mnóstwa pamiętnych featuringów. \nPewnie dlatego, że tak bardzo mnie wychował ten nowojorski (głównie) rap lat dziewięćdziesiątych, a tu nagle nastąpiło zupełne zburzenie tych schematów – całkiem inna była struktura barsów, inne podziałki, inne tempa. Brzmieniowo te rzeczy były dla mnie od początku dojebane; dół z osiemset-ósemek (Roland TR-808) to było coś, co mnie od zawsze kręciło, więc chciałem to po prostu skumać. Szukałem zatem jakichś albumów, czy też wykonawców, gdzie by to wszystko było podane w miarę znośnie dla takiego 90’sowca jak ja. I trafiłem na „Finally Rich”. Temat debiutu Chief Keefa Gicik \nporuszył już w naszym niedawnym wywiadzie\n, gdzie opowiadał o tym, że do dzisiaj krążek ten służy mu do przekonywania wszelkiej maści boom-bapowych ortodoksów, żeby otwarli bańkę. Podobni 90'sowi radykałowie na początku drugiej dekady XXI wieku mieli ciężko. Nie sposób było wtedy znaleźć cokolwiek świeżego w trueschoolowej działce. Jak wychodziły pierwsze rzeczy Sosy, to cała muzyka się akurat zmieniła. Jeszcze nie całkiem skończyła się ta era, którą dziś nazywa się klasyczną, ale coraz więcej pojawiało się już trapu, drillu i tych wszystkich rzeczy, które z tego wyewoluowały – \ntemat wejścia chicagowskiej, nowej fali do mainstreamu podejmuje Benito, współautor mitologii warszawsko-włoskiej TUZZY i autor zeszłorocznego solowego albumu zatytułowanego \nImmortale\n \n– Chief Keef był na tym tle wyjątkowy – melodyjny a jednocześnie zadziorny, charyzmatyczny i w swoim sznycie bardzo miejski, taki po amerykańsku miejski. Dla mnie on wtedy był bardziej ciekawostką - słuchałem go ale zwykle na imprezach, samych hitów. Jak wyszło „Don’t Like”, to było coś mega świeżego. Teraz już może się takie nie wydawać, ale zaraz historia zatoczy koło i wszystko wróci. Już przecież to słychać, szczególnie w kwestii produkcji, ten stary trap, wczesny, amerykański drill. Co chwilę jakiś kolejny banger wjeżdżał, jak jeszcze do liceum chodziłem, a nasze krajowe portale rapowe pisały, że co to w ogóle jest; zamknięte głowy. Dziś te same portale piszą o nim, że klasyka, bo teraz już muszą, nie da się pominąć ani zbagatelizować jego wpływu.Pół żartem, pół serio: \nLove Sosa \njak przyśpiewka dla dzieciMnóstwo 90’sowców ma tak, że jak słyszy numer „Love Sosa” to jest w szoku, że to brzmi jak jakaś przyśpiewka dla dzieci. Być może była tam inspiracja którąś kołysanką czy inną wyliczanką. Za każdym razem, jak wracam do tego numeru, a wracam bardzo często, to wydaje mi się jeszcze bardziej dojebany. Coraz więcej słyszę w nim profesjonalizmu; bardzo zamierzonego efektu, który realizuje się gdzieś na przecięciu różnych estetyk\n – stwierdza Gicik. Nic dziwnego, bo we wspomnianym wywiadzie dla newonce rozmawialiśmy o tym, jak ważna w jego twórczości jest pozorna infantylność. Coś, co wydaje się jednym z kluczy do zrozumienia fenomenu Chief Keefa. Brak napinki, luz czy wręcz właśnie swego rodzaju dziecięcość jego ekspresji jest przecież nieustannie kontrastowana przez miejski sznyt – przećpany, przemocowy, gangowy szlif, z którym Sosa nigdy się przesadnie nie obnosił, a jednak nieustannie go czuć. To właśnie on sprowokował recenzenta Los Angeles Times do pisania, że: \nsiedemnastoletni, chicagowski zbir prezentuje tu zaraźliwe wręcz ody do nihilizmu i tyrady przeciw hejterom, które wszystkie są równie naiwne i chwytliwe, jak brutalne i (…) niebezpieczne\n. I to właśnie on sprawił, że Keefa pokochały tłumy, Kanye West - który włączył remix \nI Don’t Like\n w tracklistę \nCruel Summer\n i… jeszcze większe tłumy. Wyróżniała go przede wszystkim melodyka, bekowe ad-liby i ciekawe patenty na numery – na wyluzce,\n \njak na przykład ten jego freestyle sprzed kilku lat, co cały czas świruje akcent Tony’ego Montany\n – dodaje CRANK ALL, którego ekspresja również nieustannie balansuje na granicy groźby i żartu, czego ludzie niezaznajomieni z rapową formułą zazwyczaj nie rozumieją i zamiast się pośmiać, to się przerażają.  Memiczność – to wydaje mi się jedną z jego największych zalet. Bo choć był turbo szajbusem i gangusem, to muzykę robił i robi śmiszną, na totalnej wyjebce i zawsze chwytliwą; dosadną i nie dla każdego przyswajalną.\n I choć dzisiaj rzeczone napięcie pomiędzy powagą a ironią, wulgarnością i naiwnością, infantylizmem i groźbami karalnymi jest na porządku dziennym już nie tylko w rapie, ale również popie czy innych gatunkach muzyki rozrywkowej opartej na słowie, to piętnaście lat temu zupełne tak nie było. Sosa słówka składał głupkowate i melodyjki wymyślał chwytliwe jak dziecięce rymowanki, ale w swoich pierwszych teledyskach zawsze spłacał street credit. Te lowbudgetowe klipy też zawsze były fajne. Podwórko, ziomki, stylówy wszystkie takie osiedlowe i szczególiki różne. Tego często dzisiaj brakuje i za każdym razem, jak się gdzieś pojawia, to przyciąga. Dla mnie to jest wspomnienie, jak sam w 90’sach z ziomalami na klatce siedziałem i jak też pierwsze koncerty z JWP grałem. Zawsze horda chłopów na scenie, wszyscy się przekrzykują i sobie dopowiadają, czemu też zawsze Sosa w swoich występach hołdował. W Glo Gangu pełno zresztą było zdolnych ludzi, jak już się do Keefa przekonałem, to ich też doceniłem; SD na przykład zajebisty… – \nGicik wspomina\n \njednego z mniej znanych kamratów chicagowskiego pioniera drillu. Domykając jednak wątek \nFinally Rich\n nie sposób tu nie wspomnieć beatmakera, który odpowiadał za przeważającą część produkcji na tym albumie i którego robotę AMEN doceniał już w naszej niedawnej pogadance. \nYoung Chop na pewno miał duży wkład; niektórzy nawet mówią, że większy niż Keef. Podobno chłop się wkurwiał za każdym razem, jak to gdzieś szło szerzej. I jak na przykład Kanye zrobił remix „Don’t Like” to miał pretensje, że straciło ten podwórkowy wajb; chciał bardzo ortodoksyjnie tworzyć wave\n – mówi CRANK ALL. \nNa „Finally Rich” były też przecież bity innych producentów, a na O’Blocku i w okolicach był cały dużo szerszy wave innych raperów, którzy realizowali się w podobnej stylistyce. Jednak Sosa tak to popchnął do góry i sam poszedł tak wysoko, że – no, co tu dużo mówić – legenda\n.Finally Rich\n – i co potem?„Finally Rich”, no skip ewidentnie, ale szczerze – to jedyny taki jego krążek. Później mnóstwo miał perełek, numerów pojedynczych i tejpów lepszych bądź gorszych, ale żadną miarą nie da się powiedzieć, że ma nieskazitelną dyskografię. Dużo różnych bełkotów zarejestrował, jak za grubo szedł z leanem i chuj wie czym jeszcze. Ale taki już chyba jego urok, ciężko się nie odkleić jak wybijasz na taką skalę w tak młodym wieku\n – zaznacza CRANK ALL. Trudno z nim się nie zgodzić; dyskografia Sosy liczy sobie dziś cztery albumy, cztery EP-ki i ponad czterdzieści mixtejpów, z których najnowszy, wypuszczone niespełna miesiąc temu \nDirty Nachos\n na bitach Mike WiLL Made-It, jest jednocześnie jednym z lepszych \n(od czasu publikacji artykułu ukazało się jeszcze oczekiwane, dojebane \nAlmighty So 2 \n– przyp. red)\n. W całej rozciągłości bardzo spójny i wciągający, immersyjny wręcz w swoim sznycie, świeży krążek tętni surowością, wrogością i głodem, który słychać było przed laty, gdy Chief Keef dopiero wyprowadzał pierwsze kopy na drzwi dzielące go od mainstreamu. Brzmi to jak\n ten stary trap, wczesny, amerykański drill,\n o którym Benito wspominał, że zaraz pewnie wróci. I daje nadzieję, że kolejny album Sosy może poprawić średnią ocenę jego całej dyskografii. Kiedy jednak on wyjdzie – tego może nie wiedzieć nawet sam zainteresowany. To, że on ma tak bardzo wyjebane i nigdy nie poszedł w gwiazdorstwo, to jest być może jego największa supermoc. Przecież jemu się zdarza dogrywać te same zwrotki do kilku różnych numerów albo nawet przechwycić coś tam od ziomków z ekipy, a i tak nikt nie ma o to pretensji, wręcz wszyscy się jarają –\n mówi Gicik. Benito tymczasem w ramach podsumowania stwierdza: \nna mnie największy wpływ Sosa miał pod względem ideologicznym. Pokazał, że trzeba robić coś innego, po swojemu, konsekwentnie i bez kompromisów. A do tego więcej muzyki w muzyce, bo to przecież mega muzykalna postać, która mnóstwo wniosła do brzmienia współczesnego rapu. Jeden z prekursorów tego świeżego podejścia, które już takie świeże znowu nie jest, bo ma ponad dekadę, ale wciąż jego echa słychać w tym, co się dzisiaj dzieje. Ja tymczasem mielę od miesiąca\n Dirty Nachos\n i wracam do pierwszych\n Bangów\n, które stanowią fundamenty chicagowskiego drillu. Brzmienia, od którego Chief Keef na \nFinally Rich\n już się nieco oddalił, a jest zapisem czystego wkurwienia, które towarzyszyło dorastaniu na South Side lat dwutysięcznych. Wkurwienia, które czasami trzeba było przyjmować z przymrużeniem oka i zaśpiewać o nim jakąś niezobowiązującą, śmieszną piosenkę, gdzie onomatopeje wystrzałów brzmią jak dziecięca wyliczanka. Mi Sosa zawsze już będzie kojarzył się z Fat Trelem, bo miałem taki epizod, że słuchałem praktycznie tylko tych dwóch wariacików na zmianę i jest w nich podobny pierwiastek. Obok „Macaroni Time”, „3HUNNA” i „Hallelujah” to właśnie ich wspólny numer – „Russian Roulette” - jest dla mnie największym klasykiem. Całe „Finally Rich” i „SDMG” znam zresztą na pamięć jak pierwszą Molestę\n – na koniec zaznacza CRANK ALL. \nNowy mixtejp z Mike WiLL Made-It też zresztą kosa, mocny powrót do formy i czekam na to przekładane w nieskończoność „Almighty So 2”. Wydaje mi się, że może być spektakularne odrodzenie; to przecież nie jest jeszcze żaden dinozaur.Zobacz także:\n Przewodnik trapowy: 50 współczesnych klasyków, które wypada znać30 polskich festiwali muzycznych, na które warto wybrać się w tym rokuPrzewodnik po kultowych miejscówkach w historii rapu: Chicago"
  },
  {
    "link": "https://newonce.net/artykul/glosna-gra-ktorej-akcja-toczy-sie-w-warszawie-1905-roku-gralismy-w-the-thaumaturge",
    "title": "Głośna gra, której akcja toczy się w Warszawie 1905 roku? Graliśmy w „The Thaumaturge” | newonce",
    "category": "the thaumaturge, tekst open",
    "date_published": "2024-04-29 10:32:24",
    "content": "To opowieść o Warszawie jako kulturowym tyglu, w którym krzyżują się wpływy niemieckie, rosyjskie, żydowskie i ukraińskie. Sprawdście naszą recenzję.Traumaturż…Tarmatruże…Thraumarudż… A teraz zapiszcie to na tablicy sto razy! Ewentualnie, zamiast łamać sobie język na tytule, po prostu zagrajcie w \nThe Thaumaturge\n. W wydanej przez warszawskie 11-Bit Studios i stworzonej przez satelickie studio Fool’s Theory grze udało się bowiem coś, co w rodzimej sztuce zdarza się rzadko. Hokus pokus, czary mary i nasz owad w bursztynie, czyli szacowna modernistyczna kultura zamienia się w kuferek z popkulturowymi skarbami. Wyciągniecie z niego coś więcej niż rogatywkę, stary numer \nKurjera Warszawskiego\n i nadziewaną gęś.Niskie wymagania, wysoki konceptNie tak dawno temu, będzie ze dwieście lat, pirackie kasety z grami na Commodore 64 sprzedawano z papierowymi oklejkami, na których wypisywano jednozdaniowy opis każdego hitu. Na jednej taśmie było tych opisów z trzydzieści, wszystkie w stylu: \nKarateka idzie w prawo\n, albo \nJesteś gnomem, zbierasz złoto\n. Lubię tę swojską wersję tzw. kultury wysokiego konceptu, wzniesionej na przeświadczeniu, że pomysł, którego nie da się streścić w dwudziestu słowach, powinien wylądować w koszu. Być może dlatego, że w grach wideo – w przeciwieństwie do innych mediów – czystość pierwotnego konceptu jest zwykle fundamentem dobrej zabawy.Grę \nThe Thaumaturge\n autorstwa studia Fool’s Theory z Bielska-Białej też pewnie dałoby się podsumować w paru słowach. Na przykład: \nJesteś magiem w Warszawie początków XX wieku\n. Albo: \nBuszuj po umysłach endeków i powiedz, jak było\n. Nie oddawałoby to jednak sprawiedliwości grze, która traktuje naszą historię jak wielki plac zabaw. Bo ani to Warszawa, którą znamy z podręczników historii, ni to mag, którego znajdziemy w opowieściach o Harrym Potterze.Jest rok 1905. Gieorgij Skałon zostaje mianowany gubernatorem Warszawy, car Mikołaj II liże rany po wojnie z Japonią, socjaliści zacierają rączki, a endecja lamentuje na \nsyfilis polityczny\n. Płomień rewolucji staje się coraz jaśniejszy, lecz w kociołku politycznych intryg mieszają również metafizyczne byty, rezydenci zaświatów oraz adepci tytułowej taumaturgii, czyli czegoś w rodzaju kontrolowanego cudotwórstwa. Miesza też Rasputin, co nikogo nie powinno dziwić. Po pierwsze, jego droga do samopoznania oraz znachorskie metody, którymi leczył z hemofilii carskiego dziedzica, są w grze czymś w rodzaju gatunkowego drogowskazu. Po drugie, trudno wyobrazić sobie historię z tego okresu bez Rasputina, w który w trakcie swojej owocnej popkulturowej kariery walczył z Hellboyem, pouczał Doktora Who i tańczył w animowanym musicalu.W rzeczywistości o prawa autorskie do taumaturgii spierały się różne frakcje – średniowieczni cystersi, XIII-wieczni buddyjscy mnisi i, last but not least, starożytni Grecy (słowo wywodzi się od ichniejszego θαῦμα \nthaûma,\n czyli \npracy w cudach\n). W grze to sztuka bliższa współczesnemu rozumieniu telepatii i empatii, z domieszką romantycznego \nczucia\n. Główny bohater, Wiktor Szulski, potrafi czytać w myślach, naginać ludzi do swojej woli i prowadzać na niewidzialnej smyczy tzw. salutory, czyli samoświadome emanacje mroku, skrytego w ludzkich sercach i umysłach. To elegancka metafora egzorcyzmów nad naszymi narodowymi demonami, ale też całkiem przyjemna \npętelka\n zabawy.Najpierw czaruj, potem zwiedzajJak nietrudno się domyślić, wszystkie te fabularne atrakcje przepisano na konkretne mechaniki i elementy rozgrywki. \nThe Thaumaturge\n jest grą rpg, w której akcję obserwujemy z izometrycznej perspektywy, zaś wątek metafizycznej wrażliwości wpisano w strukturę rozwoju bohatera, w eksplorację, w walkę. Nihil novi, lecz gra błyszczy tam, gdzie inne produkcje zwykle idą na stylistyczne kompromisy – wielokulturowe inspiracje w rysunku tej rzeczywistości kleją się w organiczny sposób z opowieścią o Polsce pod zaborami.Czego tutaj nie ma! Dybuki z kabały i arabskie dżiny, słowiański bóg obfitości i wodzące na pokuszenie syreny, jasnowidzenie i nauki ścisłe. Inaczej niż w cyfrowym \nWiedźminie\n, w którym fascynacja słowiańszczyzną kumulowała się w triumwiracie romantycznej poezji Mickiewicza i Norwida, impresjonistycznego malarstwa Chełmońskiego i Kossaka oraz średniowieczno-renesansowej architektury (z gościnnym udziałem Skandynawii i kultury wikingów), w \nThe Thaumaturge\n spektrum inspiracji wydaje się nieco szersze (lub – jak kto woli – bardziej chaotyczne). Spoiwo jest jednak mocne. To opozycja rozumu i serca, reprezentowana przez zderzające się nurty modernizmu i pozytywizmu; opowieść o Warszawie jako kulturowym tyglu, w którym krzyżują się wpływy niemieckie, rosyjskie, żydowskie i ukraińskie.Jeśli stolicę kojarzycie tylko po Syrence i \npieprzonym Żoliborzu\n, będziecie bawić się świetnie – konwencja jest na tyle pojemna, że Warszawa sprawdza się w niej jako egzotyczne tło. Jeśli jednak na Cytadelę idziecie przez podziemny tunel z Modlina, a przechodząc pod Błękitnym Wieżowcem robicie znak krzyża, czeka was spacer nad spacerami. Bazar Różyckiego, Oś Saska, synagoga Małżonków Nożyków, czynszówki, labirynty, placyki i alejki… Zaprojektowane z pietyzmem lokacje są nie tylko świadectwem szacunku dla kulturowo-urbanistycznego dziedzictwa Warszawy, lecz przede wszystkim – atrakcyjną wizualnie i symbolicznie areną starć z siłami nieczystymi.Dobre „i” polskiePodoba mi się ten rodzaj \npodwójnego kodowania\n naszej historii. Unaocznia, jak niechętnie korzystamy z niej przy tworzeniu efektownych, popowych narracji. Biorąc pod uwagę ikonograficzne bogactwo polskiej kultury, nie tylko tej przedwojennej, nie jest to znowu aż tak trudna sztuka. Wymaga jednak dwóch przymiotów. Po pierwsze – odwagi i szczypty artystycznego szaleństwa, by odrzucić anachroniczne konwencje rozliczeń z historią. Po drugie – intelektualnej precyzji, by połączyć to, co lokalne, z tym, co uniwersalne, bez widocznych szwów.Szaleństwa nie brakowało dla przykładu w \nHiszpance\n Łukasza Barczyka. Uczynił przedwojenny Poznań polem bitwy okultystów – stawką w tej rozgrywce była dusza Ignacego Jana Paderewskiego (uwielbiam wyobrażać sobie miny jurorów, którzy oceniali film w ramach ministerialnego konkursu na dzieło o Powstaniu Wielkopolskim). Intelektualną precyzją stoi natomiast niedawny \nKos\n Pawła Maślony, w którym reżyser wpisał gatunki łotrzykowskiej powiastki, westernu i kina przygodowego w polskie DNA. W połączeniu te cechy występują jednak rzadko, co zrzucę na karb natury medium. Czasem udają się w literaturze (\nBaśń o wężowym sercu\n Radka Raka), z rzadka w kinie i telewizji (casus serialu \n1670\n), w sztukach plastycznych występują sporadycznie. Twórcy gier wideo – jako sztuki z natury syntetycznej, łączące różne języki, balansującej na ich granicy – mają tu nieco łatwiejsze zadanie. I pewnie dlatego powinniśmy od nich wymagać więcej.Pytanie, po co nam te wszystkie hopsztosy na grobach przodków, jest w zasadzie retoryczne. Pomijając oczywistą wartość edukacyjną, może wreszcie moglibyśmy spuścić z tonu w pieśni o eksportowym potencjale polskiej popkultury. I kto wie, może dyskontowanie jej sukcesów stałoby się naturalnym stanem rzeczy, a nie incydentalnym osiągnięciem, o którym powstawałyby podobne teksty.Cool\n’\ns TheoryWydawca \nThe Thaumaturge\n, studio 11 bit, nie ma doświadczenia sensu stricto w tego rodzaju narracjach. Lecz nawet ich najsłynniejsza gra, poruszający antywojenny manifest \nThis War of Mine\n, pokazała, że jako kolektyw artystyczny intuicyjnie rozumieją zależność między lokalną historią a kryteriami uniwersalnej sztuki (w przypadku \nThis War of Mine\n główną inspiracją był konflikt na Bałkanach, jednak głupotą byłoby nie patrzeć szerzej). Obejmuje to zresztą ich politykę wydawniczą. Zarówno oparte na motywach powieści Lema \nThe Invincible\n (autorstwa krakowskiego Starward Industries), jak i \nThe Thaumaturge\n to gry, w których zrozumiałe pod każdą szerokością geograficzną konwencje pracują \nna silniku\n rodzimej wrażliwości.Oczywiście tak skonstruowane opowieści są zwykle dzieckiem pewnego kompromisu – niezbyt w Polsce lubianego, gdyż utożsamianego z kokietowaniem odbiorcy, który będzie miał niuanse naszej historii w poważaniu. W przypadku gry o Wiktorze Szumskim, która odniosła artystyczny sukces na międzynarodowych rynkach, tymże kompromisem byłby zapewne \negzotyczny\n wymiar polskiej kultury. Tyle, że w przeciwieństwie dzieł stworzonych w zgodzie z narodową poetyką historycznego realizmu, Warszawę w wydaniu fantasy da się opakować, sprzedać, a jej popularność zdyskontować. Tym, co odróżnia Fool’s Theory oraz 11 bit Studios od innych twórców – z poletka sztuk starszych, zbyt często podkreślających paradygmat narodowej wyjątkowości – jest świadomość, że nie ma w tym kompromisie nic złego.Zobacz także:„Towarzysze bardzo długiej podróży”: w świecie dorosłych PokémaniakówPikselowe brzmienie: ewolucja gamingowych soundtracków (RANKING)Disco polo, dresy z bazaru, rajdy Polonezem… Powstaje symulator przetrwania w Polsce lat 90."
  }
]